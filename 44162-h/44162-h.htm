<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml" lang="fr" xml:lang="fr">
<head>
<meta http-equiv="Content-Type" content="text/html;charset=UTF-8" />
<title>
  The Project Gutenberg eBook of Le miroir de mort, by Georges Chastellain.
</title>
<link rel="coverpage" href="images/cover.jpg" />
<style type="text/css">
h1 { text-align: justify; text-indent: 1.5em; }
.c { text-align: center; }
body { margin-left: 10%; margin-right: 10%; }
.poem { text-align: left; margin-left: 5%; width: 90%; position: relative; }
.stanza { margin-top: 1em; }
.stanza br { display: none; }
.i0 { display: block; margin: 0 0 0 2em; text-indent: -2em; }
.trnote { border: dotted 1px; font-family: sans-serif; font-size: 95%;
      padding: .5em .5em; margin-top: 2em; margin-left: 5%; margin-right: 5%;
}
.trnote p { margin: .5em; text-align: justify; }
.trnote h2 { margin: .5em; }
.trnote ul { margin: .5em; }
</style>
</head>
<body>

<h1>Cy commence ung excellent et tres
prouffitable livre pour toute creature
humaine apellé le miroer de mort</h1>

<div class="c"><img src="images/img.png" alt="" /></div>
<div class="poem">
  <div class="stanza">
    <span class="i0">Je fus indigne serviteur<br/></span>
    <span class="i0">Au temps de ma premiere jeunesse<br/></span>
    <span class="i0">De l'outrespasse de valeur<br/></span>
    <span class="i0">La joye de mon pouvre cueur<br/></span>
    <span class="i0">Ma parassouvie maistresse<br/></span>
    <span class="i0">Mais la mort par sa grand rudesse<br/></span>
    <span class="i0">Envyeuse de nostre bien<br/></span>
    <span class="i0">Print sen corps et laissa le myen<br/></span>
    <br/>
  </div>

  <div class="stanza">
    <span class="i0">Comblé de mort et aggravé<br/></span>
    <span class="i0">Plus qu'on ne pourroit concepvoir<br/></span>
    <span class="i0">Souffrant tourment comme un dampné<br/></span>
    <span class="i0">Desirant de non estre né<br/></span>
    <span class="i0">Je fus ainsy qu'en desespoir<br/></span>
    <span class="i0">Le plus dolent qu'on pourroit voir<br/></span>
    <span class="i0">De tous ceulx que nature eust fait<br/></span>
    <span class="i0">Par la mort qui m'avoit deffait<br/></span>
    <br/>
  </div>

  <div class="stanza">
    <span class="i0">Elle deffist premier ma dame<br/></span>
    <span class="i0">Ma chierté et l'onneur mondain<br/></span>
    <span class="i0">Et enversa et mist soubz lame<br/></span>
    <span class="i0">Bonté doulceur et bruit en fame<br/></span>
    <span class="i0">Du premier jusques au derrain<br/></span>
    <span class="i0">Dieu l'avoit faicte de sa main<br/></span>
    <span class="i0">Pour toutes vertus y adjoindre<br/></span>
    <span class="i0">Que faulce mort volut desjoindre<br/></span>
    <br/>
  </div>

  <div class="stanza">
    <span class="i0">Peu par avant de son trespas<br/></span>
    <span class="i0">Et en son dernier parler<br/></span>
    <span class="i0">Les yeulx couchiez en contre bas<br/></span>
    <span class="i0">Voulut que moult dolent et las<br/></span>
    <span class="i0">La veisse pour desesperer<br/></span>
    <span class="i0">Car elle me fist appeler<br/></span>
    <span class="i0">Et me dist basset a voix casse<br/></span>
    <span class="i0">Mon amy regardez ma face<br/></span>
    <br/>
  </div>

  <div class="stanza">
    <span class="i0">Veez que fait doulente mort<br/></span>
    <span class="i0">Et ne l'oubliez desormais<br/></span>
    <span class="i0">C'est celle que aymiez si fort<br/></span>
    <span class="i0">Et ce corps vostre vil et ort<br/></span>
    <span class="i0">Vous perdrés pour ung jamais<br/></span>
    <span class="i0">Ce sera puant entremetz<br/></span>
    <span class="i0">A la terre et a la vermine<br/></span>
    <span class="i0">Dure mort toute beaulté myne<br/></span>
    <br/>
  </div>

  <div class="stanza">
    <span class="i0">Quant je vis ce doulent ymaige<br/></span>
    <span class="i0">Et trop piteuse remambrance<br/></span>
    <span class="i0">Ce taint et a paly visaige<br/></span>
    <span class="i0">Je n'euz ne vouloir ne couraige<br/></span>
    <span class="i0">Qui ne feust en desesperance<br/></span>
    <span class="i0">Tombey envers par doleance<br/></span>
    <span class="i0">J'eusse moy voulu estre rien<br/></span>
    <span class="i0">Pour mourir avec tant de bien<br/></span>
    <br/>
  </div>

  <div class="stanza">
    <span class="i0">Celle qui congnoissoit mon cueur<br/></span>
    <span class="i0">Charga que on me portast hors<br/></span>
    <span class="i0">Tantost apres par grand douleur<br/></span>
    <span class="i0">Congnoissant son vray createur<br/></span>
    <span class="i0">Son esperit partit du corps<br/></span>
    <span class="i0">Et est mis au nombre des mors<br/></span>
    <span class="i0">La chose la plus assouvie<br/></span>
    <span class="i0">De tout ce que au jourd'uy a vie<br/></span>
    <br/>
  </div>

  <div class="stanza">
    <span class="i0">De racompter mon infortune<br/></span>
    <span class="i0">Il est force que je m'en passe<br/></span>
    <span class="i0">C'estoit douleur non pas commune<br/></span>
    <span class="i0">Dieu en gard chescun et chescune<br/></span>
    <span class="i0">Combien qui soit la droicte passe<br/></span>
    <span class="i0">Ce n'est pas jeu de passe passe<br/></span>
    <span class="i0">Car on s'en va sans revenir<br/></span>
    <span class="i0">Dieu nous y laisse bien venir<br/></span>
    <br/>
  </div>

  <div class="stanza">
    <span class="i0">Las y fault mourir une foys<br/></span>
    <span class="i0">Et ne scet on quant ne comment<br/></span>
    <span class="i0">Et fault porter le faix et poys<br/></span>
    <span class="i0">De ce dont on a prins le choys<br/></span>
    <span class="i0">Pour actendre son jugement<br/></span>
    <span class="i0">Qui sera de joye ou tourment<br/></span>
    <span class="i0">Dont l'ung et l'autre est perdurable<br/></span>
    <span class="i0">Joye mondaine est pou durable<br/></span>
    <br/>
  </div>

  <div class="stanza">
    <span class="i0">Si fault ouyr ce floctant monde<br/></span>
    <span class="i0">Dont la douleur est advenue<br/></span>
    <span class="i0">Car le hault bien qui y habonde<br/></span>
    <span class="i0">Est aussy tost passé que l'onde<br/></span>
    <span class="i0">Qui est de hault tost abbaissie<br/></span>
    <span class="i0">Ceste chose m'estoit mussie<br/></span>
    <span class="i0">Et ne l'eusse sceu parcevoir<br/></span>
    <span class="i0">Mais ma dame m'en fut miroir<br/></span>
    <br/>
  </div>

  <div class="stanza">
    <span class="i0">Pourquoy pour mirer les mondains<br/></span>
    <span class="i0">Congnoissant ma fragilité<br/></span>
    <span class="i0">Comme celluy qui scet le moins<br/></span>
    <span class="i0">Ay fait et escript de mes mains<br/></span>
    <span class="i0">Ainsy comme je l'ay trouvé<br/></span>
    <span class="i0">Ce traictié que j'ay compilé<br/></span>
    <span class="i0">Et nommé le miroer de mort<br/></span>
    <span class="i0">Chescun en doit avoir remort<br/></span>
    <br/>
  </div>

  <div class="stanza">
    <span class="i0">Pour au miroer de mort mirer<br/></span>
    <span class="i0">Penser y fault en remirant<br/></span>
    <span class="i0">Et sy nous fault tous amirer<br/></span>
    <span class="i0">De ceulx que nous voyons mirer<br/></span>
    <span class="i0">Pour la mort qui nous va minant<br/></span>
    <span class="i0">Rien n'y vault don non mie nant<br/></span>
    <span class="i0">Il ne luy chault pour abreger<br/></span>
    <span class="i0">Non plus d'ung roy que d'ung bergier<br/></span>
    <br/>
  </div>

  <div class="stanza">
    <span class="i0">Comme ou mirouer si est la glace<br/></span>
    <span class="i0">La ou on voit sa remembrance<br/></span>
    <span class="i0">On y choisist et corps et face<br/></span>
    <span class="i0">Mais de legier elle s'efface<br/></span>
    <span class="i0">Car elle n'a point de souffrance<br/></span>
    <span class="i0">Elle ne peut avoir grevance<br/></span>
    <span class="i0">Que de legier ne soit cassee<br/></span>
    <span class="i0">Nostre vie est plus toust passee<br/></span>
    <br/>
  </div>

  <div class="stanza">
    <span class="i0">Mirons nous dont et remirons<br/></span>
    <span class="i0">Voyons ou est le premier né<br/></span>
    <span class="i0">Celluy de qui nous tous venons<br/></span>
    <span class="i0">Ou sont les vaillans champions<br/></span>
    <span class="i0">Ceulx quilz de puis luy ont esté<br/></span>
    <span class="i0">Ou est le troyen aduré<br/></span>
    <span class="i0">Qui faisoit les aultres mourir<br/></span>
    <span class="i0">Il ne fut né que pour pourrir<br/></span>
    <br/>
  </div>

  <div class="stanza">
    <span class="i0">Ou sont les princes de la terre<br/></span>
    <span class="i0">Ou est alixandre d'alier<br/></span>
    <span class="i0">Celluy qui tant voulut conquerre<br/></span>
    <span class="i0">Ou est le bon roy d'angleterre<br/></span>
    <span class="i0">Artus et son couraige fier<br/></span>
    <span class="i0">Et lancelot bon chevalier<br/></span>
    <span class="i0">Qui fut garde de son honneur<br/></span>
    <span class="i0">Ilz sont mors com ung laboureur<br/></span>
    <br/>
  </div>

  <div class="stanza">
    <span class="i0">Charlemaigne roy des françoys<br/></span>
    <span class="i0">Qui les espaigne reconquist<br/></span>
    <span class="i0">Rolant et ogier le danoys<br/></span>
    <span class="i0">Qu'ilz soustindrent le fais et poys<br/></span>
    <span class="i0">Avant ce qu'a la fin les mist<br/></span>
    <span class="i0">Ilz ont logis aussy petit<br/></span>
    <span class="i0">Et aussy bien par dedans terre<br/></span>
    <span class="i0">Que celluy qui va son pain querre<br/></span>
    <br/>
  </div>

  <div class="stanza">
    <span class="i0">Et le grand renommé pompee<br/></span>
    <span class="i0">Qui aux romains fit tant de bien<br/></span>
    <span class="i0">Qui par fureur de son espee<br/></span>
    <span class="i0">En subjuga toute contree<br/></span>
    <span class="i0">Que vingt et deux roys furent sien<br/></span>
    <span class="i0">Apres son bien fait terrien<br/></span>
    <span class="i0">Il fut tué piteusement<br/></span>
    <span class="i0">Ainsy comme en ung moment<br/></span>
    <br/>
  </div>

  <div class="stanza">
    <span class="i0">Celluy qui les arpes passa<br/></span>
    <span class="i0">Hanibal le duc de cartaige<br/></span>
    <span class="i0">Doloureusement devia<br/></span>
    <span class="i0">Par le venin qu'on luy donna<br/></span>
    <span class="i0">A boire dont ce fut dommaige<br/></span>
    <span class="i0">Sanson qui de force fist rage<br/></span>
    <span class="i0">Il est com ung foible passé<br/></span>
    <span class="i0">Car de pieça est trespassé<br/></span>
    <br/>
  </div>

  <div class="stanza">
    <span class="i0">Ou sont les princes de jadis<br/></span>
    <span class="i0">Qui furent tant vaillans d'espee<br/></span>
    <span class="i0">La royne semiramis<br/></span>
    <span class="i0">La renommee thamaris<br/></span>
    <span class="i0">Certes toute la plus doubtee<br/></span>
    <span class="i0">Et la belle panthasilee<br/></span>
    <span class="i0">A eu dolente deppartie<br/></span>
    <span class="i0">Et dure mort a sa partie<br/></span>
    <br/>
  </div>

  <div class="stanza">
    <span class="i0">Et la mere du treshault roy<br/></span>
    <span class="i0">Olimpias noble royne<br/></span>
    <span class="i0">Elle mourut par desarroy<br/></span>
    <span class="i0">La plus dolente que je voy<br/></span>
    <span class="i0">Fors l'empereris agappine<br/></span>
    <span class="i0">Que son filz pour veoir le signe<br/></span>
    <span class="i0">Et le lieu ou il fut porté<br/></span>
    <span class="i0">La fist ouvrir qui fut pité<br/></span>
    <br/>
  </div>

  <div class="stanza">
    <span class="i0">La bonne royne heccuba<br/></span>
    <span class="i0">Femme du noble roy priam<br/></span>
    <span class="i0">Laquelle vit et regarda<br/></span>
    <span class="i0">Que mort tout le lien luy osta<br/></span>
    <span class="i0">Qu'elle n'eust riens de demourant<br/></span>
    <span class="i0">Elle choisit troye brullant<br/></span>
    <span class="i0">Avant le temps de son termine<br/></span>
    <span class="i0">Et puis elle devint vermine<br/></span>
    <br/>
  </div>

  <div class="stanza">
    <span class="i0">Ou est de helene la beaulté<br/></span>
    <span class="i0">Sur toutes aultres non pareille<br/></span>
    <span class="i0">Ou est l'onneur et la chierté<br/></span>
    <span class="i0">De lucresse et sa chasteté<br/></span>
    <span class="i0">Dequoy ung chescun s'esmerveille<br/></span>
    <span class="i0">Eureux est celluy qui y veille<br/></span>
    <span class="i0">Et qui congnoist qui fault fuyr<br/></span>
    <span class="i0">Helas nous ne povons fuyr<br/></span>
    <br/>
  </div>

  <div class="stanza">
    <span class="i0">Nous ne povons fuyr helas<br/></span>
    <span class="i0">Ne recouvrer le temps passé<br/></span>
    <span class="i0">Celluy est bien chetif et las<br/></span>
    <span class="i0">Qui ne craint le doloureux las<br/></span>
    <span class="i0">De l'esperit qui fut dampné<br/></span>
    <span class="i0">Et par orgueil fut enversé<br/></span>
    <span class="i0">Et tous les siens du ciel lassus<br/></span>
    <span class="i0">Nous devons bien penser lassus<br/></span>
    <br/>
  </div>

  <div class="stanza">
    <span class="i0">Quant ceulx si noblement creez<br/></span>
    <span class="i0">Et en leur beaulté tant louable<br/></span>
    <span class="i0">Furent pour jamais condampnez<br/></span>
    <span class="i0">Et soubdainement transmuez<br/></span>
    <span class="i0">Quant d'anges ilz devindrent diables<br/></span>
    <span class="i0">Et par leur orgueil espoventables<br/></span>
    <span class="i0">En supplice eternellement<br/></span>
    <span class="i0">Et douleur sans amandement<br/></span>
    <br/>
  </div>

  <div class="stanza">
    <span class="i0">Gardons nous doncques du peché<br/></span>
    <span class="i0">Qui est tant a dieu desplaisant<br/></span>
    <span class="i0">Se nous en sommes entaché<br/></span>
    <span class="i0">Faisons qu'il soit desambuché<br/></span>
    <span class="i0">Voyans dont nous venons naissant<br/></span>
    <span class="i0">Et que nous sommes en mourant<br/></span>
    <span class="i0">Et apres que nous serons mors<br/></span>
    <span class="i0">Ce nous sera humble remors<br/></span>
    <br/>
  </div>

  <div class="stanza">
    <span class="i0">Prenons doncques humilité<br/></span>
    <span class="i0">Et laissons ce peché d'orgueil<br/></span>
    <span class="i0">Pensons a nostre humanité<br/></span>
    <span class="i0">Voyons bien nostre pouvreté<br/></span>
    <span class="i0">Et nostre cueur en aura dueil<br/></span>
    <span class="i0">Souspirons tous et pleurons d'ueil<br/></span>
    <span class="i0">Contemplant nostre pouvre vie<br/></span>
    <span class="i0">Saige est celluy qui pou s'y fie<br/></span>
    <br/>
  </div>

  <div class="stanza">
    <span class="i0">Ayons fiance au createur<br/></span>
    <span class="i0">Qui pour nous la mort endura<br/></span>
    <span class="i0">En telle amertume et douleur<br/></span>
    <span class="i0">Que la pensant dedans son cueur<br/></span>
    <span class="i0">Habondance de sang sua<br/></span>
    <span class="i0">Le pouvre pecheur que fera<br/></span>
    <span class="i0">Quant son dieu tant doubta la mort<br/></span>
    <span class="i0">Il a mestier de son confort<br/></span>
    <br/>
  </div>

  <div class="stanza">
    <span class="i0">Si fault avoir celle souffrance<br/></span>
    <span class="i0">Et tresamere passion<br/></span>
    <span class="i0">Et l'eure de sa doleance<br/></span>
    <span class="i0">En doloureuse remambrance<br/></span>
    <span class="i0">Affin qu'elle soit champion<br/></span>
    <span class="i0">Et piteuse compassion<br/></span>
    <span class="i0">Contre sathan et son malice<br/></span>
    <span class="i0">Il ne nous est rien plus propice<br/></span>
    <br/>
  </div>

  <div class="stanza">
    <span class="i0">Quant nous cuidons estre bien hault<br/></span>
    <span class="i0">Bien subitement descheons<br/></span>
    <span class="i0">Il ne nous fault guere d'assault<br/></span>
    <span class="i0">Ung petit de froit ou de chault<br/></span>
    <span class="i0">Nous fait avoir les tranchoisons<br/></span>
    <span class="i0">Ou les musles a noz talons<br/></span>
    <span class="i0">Ou tout subitement mourir<br/></span>
    <span class="i0">Sans regarder n'avoir loisir<br/></span>
    <br/>
  </div>

  <div class="stanza">
    <span class="i0">De ceulx que tu vis en jeunesse<br/></span>
    <span class="i0">En ton aage premierain<br/></span>
    <span class="i0">Se tu vis jusques en vieillesse<br/></span>
    <span class="i0">Tu trouveras que mort ne laisse<br/></span>
    <span class="i0">Ne vieil ne jeune ne mondain<br/></span>
    <span class="i0">Ung en santé mourra demain<br/></span>
    <span class="i0">Tu en vois souvent et assés<br/></span>
    <span class="i0">Plus de mors que de demourer<br/></span>
    <br/>
  </div>

  <div class="stanza">
    <span class="i0">Regarde ou sont allés noz peres<br/></span>
    <span class="i0">Qui ont eu vie comme nous<br/></span>
    <span class="i0">Noz parens et aussy noz freres<br/></span>
    <span class="i0">Ils nous ont laissés ces miseres<br/></span>
    <span class="i0">Esquelles nous sommes trestous<br/></span>
    <span class="i0">Ce monde qui nous samble doulx<br/></span>
    <span class="i0">Nous est amer c'est verité<br/></span>
    <span class="i0">Et decepvant et toust passé<br/></span>
    <br/>
  </div>

  <div class="stanza">
    <span class="i0">Car c'est ung passaige de mort<br/></span>
    <span class="i0">Doloureux et tantoust failly<br/></span>
    <span class="i0">Tu n'as donjons chasteaulx sy fort<br/></span>
    <span class="i0">Qui te puisse garder au fort<br/></span>
    <span class="i0">Que tu ne soies assailly<br/></span>
    <span class="i0">Tu auras bien de loing failly<br/></span>
    <span class="i0">Quant ton esperit s'en yra<br/></span>
    <span class="i0">Et ton corps cendre deviendra<br/></span>
    <br/>
  </div>

  <div class="stanza">
    <span class="i0">C'est grand folye de parer<br/></span>
    <span class="i0">Ce qui sera viande aux vers<br/></span>
    <span class="i0">Ce que mestz paine d'amasser<br/></span>
    <span class="i0">Il te fauldra tantost laisser<br/></span>
    <span class="i0">Et prandre habillemens divers<br/></span>
    <span class="i0">Tu ne auras pour tes blefz vers<br/></span>
    <span class="i0">Que ta dolante sepulture<br/></span>
    <span class="i0">Et ta puante pourriture<br/></span>
    <br/>
  </div>

  <div class="stanza">
    <span class="i0">O jouvence de belle dame<br/></span>
    <span class="i0">Et que dictes vous a ce point<br/></span>
    <span class="i0">Cuydés vous la mort sy infame<br/></span>
    <span class="i0">Qu'elle voulsist avoir ce blasme<br/></span>
    <span class="i0">De vous assaillir en ce point<br/></span>
    <span class="i0">Certes vous n'y avez ung point<br/></span>
    <span class="i0">Plus d'avantaige q'ung porchier<br/></span>
    <span class="i0">Et vous haye qui vouldra chier<br/></span>
    <br/>
  </div>

  <div class="stanza">
    <span class="i0">Il fault laisser voz haulx actours<br/></span>
    <span class="i0">Et voz robbes a longue queue<br/></span>
    <span class="i0">Et vous fault alier les tours<br/></span>
    <span class="i0">Que vous aprandrés a ces cours<br/></span>
    <span class="i0">Au temps que vous faictes la reue<br/></span>
    <span class="i0">Vostre frescheur deviendra bleue<br/></span>
    <span class="i0">Vostre regard fera horreur<br/></span>
    <span class="i0">Mesmes a vostre serviteur<br/></span>
    <br/>
  </div>

  <div class="stanza">
    <span class="i0">A noble arroy de chevalier<br/></span>
    <span class="i0">Qui est assez de t'assaillir<br/></span>
    <span class="i0">Tu es oultre mesure fier<br/></span>
    <span class="i0">Quant tu es dessus ton courcier<br/></span>
    <span class="i0">Chescun veult devant toy fremir<br/></span>
    <span class="i0">Toy qui fais les aultres cremir<br/></span>
    <span class="i0">Tu demourras abhominable<br/></span>
    <span class="i0">Ce monde n'est point perdurable<br/></span>
    <br/>
  </div>

  <div class="stanza">
    <span class="i0">Vous vous estes vestus de court<br/></span>
    <span class="i0">Gentilz hommes du temps present<br/></span>
    <span class="i0">Pensés que vous le ferés court<br/></span>
    <span class="i0">Ne vous ne savez tour de court<br/></span>
    <span class="i0">Qui y sceust mectre empeschement<br/></span>
    <span class="i0">La beaulté de vostre jouvent<br/></span>
    <span class="i0">Ne vous aydera pas tousjours<br/></span>
    <span class="i0">Vous finerés doulent voz jours<br/></span>
    <br/>
  </div>

  <div class="stanza">
    <span class="i0">Damps abbé ne sera laissé<br/></span>
    <span class="i0">Avec la dame de ses biens<br/></span>
    <span class="i0">S'il est estuvé ne baigné<br/></span>
    <span class="i0">Il sera en terre plongé<br/></span>
    <span class="i0">Et ne sera son corps que fiens<br/></span>
    <span class="i0">Nostre vie ne dure riens<br/></span>
    <span class="i0">Que pour avoir dueil en la fin<br/></span>
    <span class="i0">Dieu scet qui est bon pellerin<br/></span>
    <br/>
  </div>

  <div class="stanza">
    <span class="i0">Le bourgoys qui boyt du meilleur<br/></span>
    <span class="i0">Et fait a tous chiere commune<br/></span>
    <span class="i0">Mort ne luy fera plus d'onneur<br/></span>
    <span class="i0">Com a ung pouvre laboureur<br/></span>
    <span class="i0">Ou ung aultre de la commune<br/></span>
    <span class="i0">Il ne luy chault ou elle plume<br/></span>
    <span class="i0">Ou grand ou petit ou moyen<br/></span>
    <span class="i0">Encontre elle n'y a moyen<br/></span>
    <br/>
  </div>

  <div class="stanza">
    <span class="i0">Fors qui bien veult mourir bien vive<br/></span>
    <span class="i0">Selon dieu et sa conscience<br/></span>
    <span class="i0">Et ses commandemens avive<br/></span>
    <span class="i0">Congnoisse sa vie saintive<br/></span>
    <span class="i0">Et preigne tout en pacience<br/></span>
    <span class="i0">Il fera tant par sa science<br/></span>
    <span class="i0">Qu'apres sa mort il vivra<br/></span>
    <span class="i0">Envis meurt qui apris ne l'a<br/></span>
    <br/>
  </div>

  <div class="stanza">
    <span class="i0">Mais ce n'est pas merveille grand<br/></span>
    <span class="i0">Se on craint chose sy amere<br/></span>
    <span class="i0">Celluy qui fist ramuant<br/></span>
    <span class="i0">Et qui luy fist de grace tant<br/></span>
    <span class="i0">Le ladre a la marie frere<br/></span>
    <span class="i0">Oncques de puis n'eut que misere<br/></span>
    <span class="i0">Et toute douleur a penser<br/></span>
    <span class="i0">Tremant ce qui devoit passer<br/></span>
    <br/>
  </div>

  <div class="stanza">
    <span class="i0">L'orreur de la mort fut emprainte<br/></span>
    <span class="i0">Tellement au devant ses yeulx<br/></span>
    <span class="i0">Qui luy donna pensee mainte<br/></span>
    <span class="i0">Tant que tousjours il fut en crainte<br/></span>
    <span class="i0">Combien qu'il esperoit son mieulx<br/></span>
    <span class="i0">Et qu'il eust son entente aux cieulx<br/></span>
    <span class="i0">Que fera doncques le pecheur<br/></span>
    <span class="i0">Quant le juste en avoit si peur<br/></span>
    <br/>
  </div>

  <div class="stanza">
    <span class="i0">Sy ne pren moyen et reffuge<br/></span>
    <span class="i0">A la tresoriere de grace<br/></span>
    <span class="i0">Quelle moyenne vers le juge<br/></span>
    <span class="i0">Qu'en ce tresangoissé deluge<br/></span>
    <span class="i0">Lors que la voix en sera casse<br/></span>
    <span class="i0">Et la vie dolante et lasse<br/></span>
    <span class="i0">Il peut estre lors secouru<br/></span>
    <span class="i0">Et sathan macté et vaincu<br/></span>
    <br/>
  </div>

  <div class="stanza">
    <span class="i0">Lequel en horrible figure<br/></span>
    <span class="i0">Le demonstra en son regard<br/></span>
    <span class="i0">Qui est tresamere painture<br/></span>
    <span class="i0">Et douleur angoysseuse et dure<br/></span>
    <span class="i0">A l'ame qui craint le despart<br/></span>
    <span class="i0">Le corps travaille a l'autre part<br/></span>
    <span class="i0">Tramble tressault et sans vigueur<br/></span>
    <span class="i0">Par habondance de douleur<br/></span>
    <br/>
  </div>

  <div class="stanza">
    <span class="i0">Qui est oultre povoir nature<br/></span>
    <span class="i0">Car elle habandonne lors<br/></span>
    <span class="i0">Il n'a ne membre ne faicture<br/></span>
    <span class="i0">Qu'il ne sente sa pourriture<br/></span>
    <span class="i0">Avant que l'esperit soit hors<br/></span>
    <span class="i0">Le cueur qui veult grever au corps<br/></span>
    <span class="i0">Haulce et soulieve sa poyctrine<br/></span>
    <span class="i0">Qui se veult joindre a son eschine<br/></span>
    <br/>
  </div>

  <div class="stanza">
    <span class="i0">La face estaint et appallie<br/></span>
    <span class="i0">Et les yeulx lievent en la teste<br/></span>
    <span class="i0">La parolle luy est faillie<br/></span>
    <span class="i0">Car la langue au palays se lye<br/></span>
    <span class="i0">Le poux se tressault et halecte<br/></span>
    <span class="i0">La vie fuyt la mort est preste<br/></span>
    <span class="i0">Il a douleur a desmesure<br/></span>
    <span class="i0">En actendant sa sepulture<br/></span>
    <br/>
  </div>

  <div class="stanza">
    <span class="i0">Les os desjoignent a tous lez<br/></span>
    <span class="i0">Il n'a nerf qu'a rompre ne tende<br/></span>
    <span class="i0">Est assailly de tous coustés<br/></span>
    <span class="i0">Et congnoist tous les fais passés<br/></span>
    <span class="i0">Dequoy il fault que compte rende<br/></span>
    <span class="i0">Et n'a le loisir qu'il s'amende<br/></span>
    <span class="i0">Car l'eure est briefve et douloureuse<br/></span>
    <span class="i0">Dont sa pouvre ame est cremeteuse<br/></span>
    <br/>
  </div>

  <div class="stanza">
    <span class="i0">Lors le veult mectre en desespoir<br/></span>
    <span class="i0">L'adversaire de nostre foy<br/></span>
    <span class="i0">Qui se monstre hydeux et noir<br/></span>
    <span class="i0">Et mest s'entente de l'avoir<br/></span>
    <span class="i0">Disant pecheur tu es a moy<br/></span>
    <span class="i0">Te souviengne de ton desroy<br/></span>
    <span class="i0">Et du corps que tu as perdu<br/></span>
    <span class="i0">Car tu es a ta fin venu<br/></span>
    <br/>
  </div>

  <div class="stanza">
    <span class="i0">Tu n'as ne dame ne mignon<br/></span>
    <span class="i0">A qui guere de toi chauldra<br/></span>
    <span class="i0">Joyau tant soit riche ne bon<br/></span>
    <span class="i0">Chasteau palais or ne donjon<br/></span>
    <span class="i0">Ce qu'a toy fut autruy aura<br/></span>
    <span class="i0">Et ton ame a moy sera<br/></span>
    <span class="i0">Perdurable tison d'enfer<br/></span>
    <span class="i0">En la presence lucifer<br/></span>
    <br/>
  </div>

  <div class="stanza">
    <span class="i0">Il te fault laisser tes oiseaulx<br/></span>
    <span class="i0">Tes chiens tes brachetz tes levriers<br/></span>
    <span class="i0">La pompe de tes beaulx chevaulx<br/></span>
    <span class="i0">Quilz soubz toy faisoyent les faulz<br/></span>
    <span class="i0">La rote de tes escuyers<br/></span>
    <span class="i0">Le moindre de tes officiers<br/></span>
    <span class="i0">A qui tu laisses de tes biens<br/></span>
    <span class="i0">Ne te tenra ja que pour fiens<br/></span>
    <br/>
  </div>

  <div class="stanza">
    <span class="i0">Bien est changee ta fierté<br/></span>
    <span class="i0">Et aussy ta gloyre mondaine<br/></span>
    <span class="i0">Le temps que tu as ja passé<br/></span>
    <span class="i0">Tu l'as perdu et degasté<br/></span>
    <span class="i0">Dont pour jamais seras en payne<br/></span>
    <span class="i0">Et chescun jour de la sepmaine<br/></span>
    <span class="i0">Rage de tourment et sans fin<br/></span>
    <span class="i0">Tu fus soubtil mais moy plus fin<br/></span>
    <br/>
  </div>

  <div class="stanza">
    <span class="i0">Ne t'atens pas aux evangilles<br/></span>
    <span class="i0">Ne messe qu'on te saiche dire<br/></span>
    <span class="i0">Tu n'as parens ne filz ne filles<br/></span>
    <span class="i0">Ne tous ceulx qui ont de tes bibles<br/></span>
    <span class="i0">Qu'ilz se puissent tenir de rire<br/></span>
    <span class="i0">Ilz ne leur chault de ton martire<br/></span>
    <span class="i0">Ne se tu es dampnés pour eulx<br/></span>
    <span class="i0">Tu en es seul le maleureux<br/></span>
    <br/>
  </div>

  <div class="stanza">
    <span class="i0">Car tu t'en revais aussy nu<br/></span>
    <span class="i0">Comme en ce monde tu vins<br/></span>
    <span class="i0">Il t'est par trop mesadvenu<br/></span>
    <span class="i0">Quant tu as si tresmal vescu<br/></span>
    <span class="i0">Que tu n'es plains de tes voisins<br/></span>
    <span class="i0">Et si n'auras que pour tes vins<br/></span>
    <span class="i0">Que ton tombeau et ton suaire<br/></span>
    <span class="i0">Et vermine pour toy deffaire<br/></span>
    <br/>
  </div>

  <div class="stanza">
    <span class="i0">Pourquoy fus tu dont nez de mere<br/></span>
    <span class="i0">Pour si douloreusement mourir<br/></span>
    <span class="i0">En doleance si amere<br/></span>
    <span class="i0">Et insupportable misere<br/></span>
    <span class="i0">Qu'a tous jamais te fault souffrir<br/></span>
    <span class="i0">Tu dois bien trambler et fremir<br/></span>
    <span class="i0">Et ton ame doit bien mauldire<br/></span>
    <span class="i0">L'occasion de ton martire<br/></span>
    <br/>
  </div>

  <div class="stanza">
    <span class="i0">Tu fus douloureuse portee<br/></span>
    <span class="i0">A la mere qui te porta<br/></span>
    <span class="i0">Et ta folie desordonnee<br/></span>
    <span class="i0">Et ton ame desesperee<br/></span>
    <span class="i0">Mise en command qui ne fauldra<br/></span>
    <span class="i0">En laquelle vivant mourra<br/></span>
    <span class="i0">Et par tes puans faulx delis<br/></span>
    <span class="i0">Tousjours aura de pis en pis<br/></span>
    <br/>
  </div>

  <div class="stanza">
    <span class="i0">Plus que nul n'en sceroit penser<br/></span>
    <span class="i0">Ne que langue ne pourroit dire<br/></span>
    <span class="i0">On yroit dieu desavouer<br/></span>
    <span class="i0">Pere et mere maulgreyer<br/></span>
    <span class="i0">Et souvent sa vie mauldire<br/></span>
    <span class="i0">Et n'est phisicien ne myre<br/></span>
    <span class="i0">Pour alleger telle souffrance<br/></span>
    <span class="i0">Qui luy sceust donner secourance<br/></span>
    <br/>
  </div>

  <div class="stanza">
    <span class="i0">Et puis luy dist je suis des princes<br/></span>
    <span class="i0">De l'infernalle mansion<br/></span>
    <span class="i0">Il te fault laisser tes provinces<br/></span>
    <span class="i0">Je t'en menray pouvres et minces<br/></span>
    <span class="i0">Au lieu de tribulacion<br/></span>
    <span class="i0">Ce pecheur qui sent l'esguillon<br/></span>
    <span class="i0">De la mort qui le serre et point<br/></span>
    <span class="i0">Il ne scet riens penser a point<br/></span>
    <br/>
  </div>

  <div class="stanza">
    <span class="i0">Car il est en desesperance<br/></span>
    <span class="i0">Et en faulte de vraye foy<br/></span>
    <span class="i0">Alors le bon ange s'avance<br/></span>
    <span class="i0">Et sy le mect en souvenance<br/></span>
    <span class="i0">Disant crestien recongnoy<br/></span>
    <span class="i0">Ton saulveur qui morut pour toy<br/></span>
    <span class="i0">Qui est prest de toy pardonner<br/></span>
    <span class="i0">Se tu luy daigne demander<br/></span>
    <br/>
  </div>

  <div class="stanza">
    <span class="i0">Son povoir est incomparable<br/></span>
    <span class="i0">Sa misericorde infinie<br/></span>
    <span class="i0">Fais luy honneur et honte au diable<br/></span>
    <span class="i0">Rens toy de ton peché coulpable<br/></span>
    <span class="i0">Et humblement mercy luy prie<br/></span>
    <span class="i0">Tu auras perdurable vie<br/></span>
    <span class="i0">Qui es sa pouvre creature<br/></span>
    <span class="i0">Pour la mort qui luy fut tant dure<br/></span>
    <br/>
  </div>

  <div class="stanza">
    <span class="i0">Il t'a cherement rachapté<br/></span>
    <span class="i0">Pource il te veulx laisser<br/></span>
    <span class="i0">Tu luy as grandement cousté<br/></span>
    <span class="i0">Pour toy fut ouvert son cousté<br/></span>
    <span class="i0">Et si se fit crucifier<br/></span>
    <span class="i0">Et de clouz piez et mains percier<br/></span>
    <span class="i0">Estandu douloreusement<br/></span>
    <span class="i0">Et baptu trespiteusement<br/></span>
    <br/>
  </div>

  <div class="stanza">
    <span class="i0">Sa tendre peau fut dessiree<br/></span>
    <span class="i0">Et son precieux sang espandu<br/></span>
    <span class="i0">Par le grand coup de l'escorgee<br/></span>
    <span class="i0">On veoit sa char destranchee<br/></span>
    <span class="i0">Sur le pavé dru et menu<br/></span>
    <span class="i0">Les os se monstroyent au nu<br/></span>
    <span class="i0">Et en divers lieux descouvers<br/></span>
    <span class="i0">Sy faisoyent vaines et nerfs<br/></span>
    <br/>
  </div>

  <div class="stanza">
    <span class="i0">Le chief fut couronné d'espine<br/></span>
    <span class="i0">Poignant jusques a son cervel<br/></span>
    <span class="i0">Sa face glorieuse et digne<br/></span>
    <span class="i0">En qui est la beaulté divine<br/></span>
    <span class="i0">Fut ressamblant a ung mesel<br/></span>
    <span class="i0">Celluy par avant si tresbel<br/></span>
    <span class="i0">Fut en cest estat rancontré<br/></span>
    <span class="i0">De la vierge qui l'a porté<br/></span>
    <br/>
  </div>

  <div class="stanza">
    <span class="i0">Que povoit lors dire sa mere<br/></span>
    <span class="i0">De sy grand amertume plaine<br/></span>
    <span class="i0">Celle si dit vray dieu mon pere<br/></span>
    <span class="i0">Fais que je souffre ce mistere<br/></span>
    <span class="i0">Affin que j'alege sa paine<br/></span>
    <span class="i0">Ha gabriel tu me dis plaine<br/></span>
    <span class="i0">De grace en me nommant marie<br/></span>
    <span class="i0">Las je me trouve bien marie<br/></span>
    <br/>
  </div>

  <div class="stanza">
    <span class="i0">O ma tresamee portee<br/></span>
    <span class="i0">O createur de ton ancelle<br/></span>
    <span class="i0">O fruyt de celle desolee<br/></span>
    <span class="i0">Qui te transporta de judee<br/></span>
    <span class="i0">Lors qu'elle estoit jeune pucelle<br/></span>
    <span class="i0">Fais moy que plus je ne chancelle<br/></span>
    <span class="i0">Et que je puisse soustenir<br/></span>
    <span class="i0">Celle croix qui te fait faillir<br/></span>
    <br/>
  </div>

  <div class="stanza">
    <span class="i0">O mon enfant escoute moy<br/></span>
    <span class="i0">Je dois a ta douleur partir<br/></span>
    <span class="i0">Mon dieu mon seigneur et mon roy<br/></span>
    <span class="i0">Fais tant par la mere de toy<br/></span>
    <span class="i0">Qu'avant ta mort puisse mourir<br/></span>
    <span class="i0">Car je ne te puis secourir<br/></span>
    <span class="i0">Et sy te voy tant desolé<br/></span>
    <span class="i0">Helas a quoy t'ay je porté<br/></span>
    <br/>
  </div>

  <div class="stanza">
    <span class="i0">Qui suis ta mere tres indigne<br/></span>
    <span class="i0">Non souffisant de tel honneur<br/></span>
    <span class="i0">O helisabeth ma cousine<br/></span>
    <span class="i0">Tu me monstras l'onneur et signe<br/></span>
    <span class="i0">Qu'em moy estoit mon createur<br/></span>
    <span class="i0">Et je le voy en tel horreur<br/></span>
    <span class="i0">Qui le tresvent mieulx que une beste<br/></span>
    <span class="i0">Et luy font chose deshonneste<br/></span>
    <br/>
  </div>

  <div class="stanza">
    <span class="i0">O croix engin de grand torment<br/></span>
    <span class="i0">Tu es chose bien inhumaine<br/></span>
    <span class="i0">Quant ton createur innoscent<br/></span>
    <span class="i0">Plus pur que n'est le firmament<br/></span>
    <span class="i0">Tu me laisses et tu l'en maine<br/></span>
    <span class="i0">O generacion humaine<br/></span>
    <span class="i0">Comme ton rachast couste chier<br/></span>
    <span class="i0">Lequel je ne veulx empeschier<br/></span>
    <br/>
  </div>

  <div class="stanza">
    <span class="i0">Et quant elle le vit en croix<br/></span>
    <span class="i0">Ou il randit son esperit<br/></span>
    <span class="i0">Les ellemens a une voix<br/></span>
    <span class="i0">Firent si douloureux exploix<br/></span>
    <span class="i0">C'est le createur qui les fit<br/></span>
    <span class="i0">Pensez que la vierge souffrit<br/></span>
    <span class="i0">De sa passion grand partie<br/></span>
    <span class="i0">Quant vit son filz crucifié<br/></span>
    <br/>
  </div>

  <div class="stanza">
    <span class="i0">Et angoysseusement percee<br/></span>
    <span class="i0">Avec le cousté de son filz<br/></span>
    <span class="i0">Celle vierge sanctifiee<br/></span>
    <span class="i0">Celle mere tant esplouree<br/></span>
    <span class="i0">Souffrit trop plus que je ne dis<br/></span>
    <span class="i0">Par le peché premier commis<br/></span>
    <span class="i0">Du pere de l'umain lignaige<br/></span>
    <span class="i0">Qui ne le scet il n'est pas saige<br/></span>
    <br/>
  </div>

  <div class="stanza">
    <span class="i0">Metz au secret de ta memoyre<br/></span>
    <span class="i0">Et au clou de ton souvenir<br/></span>
    <span class="i0">Ceste pitable histoire<br/></span>
    <span class="i0">Et celle angoysse si notoire<br/></span>
    <span class="i0">Ou fut ton dieu jusques a mourir<br/></span>
    <span class="i0">Et le tresdouloreux souffrir<br/></span>
    <span class="i0">De sa tendre et piteuse mere<br/></span>
    <span class="i0">Ta paine n'est pas si amere<br/></span>
    <br/>
  </div>

  <div class="stanza">
    <span class="i0">Laquelle tu as desservie<br/></span>
    <span class="i0">Et il en estoit innocens<br/></span>
    <span class="i0">Ce fut pour te saulver la vie<br/></span>
    <span class="i0">Toy qui n'as heure ne demye<br/></span>
    <span class="i0">Que tu ne peches en tes sens<br/></span>
    <span class="i0">Se tu n'as ses commandemens<br/></span>
    <span class="i0">De pres gardé a ton povoir<br/></span>
    <span class="i0">Crye mercy par ton devoir<br/></span>
    <br/>
  </div>

  <div class="stanza">
    <span class="i0">Et en grande contriction<br/></span>
    <span class="i0">Recongnoys que tu es pecheur<br/></span>
    <span class="i0">Requiers luy que sa passion<br/></span>
    <span class="i0">Te soit escu et champion<br/></span>
    <span class="i0">Si vray qu'il est ton rachapteur<br/></span>
    <span class="i0">Ne te boute en folle erreur<br/></span>
    <span class="i0">Croy qu'il est pillier et masse<br/></span>
    <span class="i0">Dont sourt habondance de grace<br/></span>
    <br/>
  </div>

  <div class="stanza">
    <span class="i0">Le monde ne scauroit comprandre<br/></span>
    <span class="i0">Que c'est de sa misericorde<br/></span>
    <span class="i0">Puis que ce vient a compte randre<br/></span>
    <span class="i0">Il te fault a mourir aprandre<br/></span>
    <span class="i0">Advise bien et sy recorde<br/></span>
    <span class="i0">Qu'il n'est pecheur qui ne s'accorde<br/></span>
    <span class="i0">Vers luy si luy requiert pardon<br/></span>
    <span class="i0">Exemple par le bon larron<br/></span>
    <br/>
  </div>

  <div class="stanza">
    <span class="i0">Par la tressainte magdelaine<br/></span>
    <span class="i0">Par aultres tant que sans nombrer<br/></span>
    <span class="i0">Tu ne dois avoir poux n'alaine<br/></span>
    <span class="i0">Vertu de nerf povoir de vaine<br/></span>
    <span class="i0">Qu'il ne faille tout eslever<br/></span>
    <span class="i0">Envers le ciel et le aurer<br/></span>
    <span class="i0">Affin que jhesus te regarde<br/></span>
    <span class="i0">Et te baille sa saulve garde<br/></span>
    <br/>
  </div>

  <div class="stanza">
    <span class="i0">Il te donra son paradis<br/></span>
    <span class="i0">Et sera le dyable vaincu<br/></span>
    <span class="i0">Tu feras paour aux ennemys<br/></span>
    <span class="i0">Qu'ilz se trouveront esbais<br/></span>
    <span class="i0">Car tu auras sur eulx vertu<br/></span>
    <span class="i0">Puis que tu seras dont esleu<br/></span>
    <span class="i0">Tu auras choys de son souhait<br/></span>
    <span class="i0">Et de ton desir le parfait<br/></span>
    <br/>
  </div>

  <div class="stanza">
    <span class="i0">En la veue de ton saulveur<br/></span>
    <span class="i0">En quoy se delectent les sains<br/></span>
    <span class="i0">La presence du createur<br/></span>
    <span class="i0">Leur donne souffisance au cueur<br/></span>
    <span class="i0">Dont ilz en loent a jointes mains<br/></span>
    <span class="i0">Et si sont de joye si plains<br/></span>
    <span class="i0">Que les anges en leur salus<br/></span>
    <span class="i0">Chantent Te deum laudamus<br/></span>
    <br/>
  </div>

  <div class="stanza">
    <span class="i0">Ilz ont gloire sans terminer<br/></span>
    <span class="i0">Et lyesse parassouvie<br/></span>
    <span class="i0">Ilz ne font si non dieu louer<br/></span>
    <span class="i0">Car ce qu'ilz vueullent demander<br/></span>
    <span class="i0">Ung chescun jour leur multiplie<br/></span>
    <span class="i0">Et voyent la vierge marie<br/></span>
    <span class="i0">Empres de son filz coronnee<br/></span>
    <span class="i0">Apres luy la plus honnoree<br/></span>
    <br/>
  </div>

  <div class="stanza">
    <span class="i0">Souvent dient en leurs accors<br/></span>
    <span class="i0">Ave celorum regina<br/></span>
    <span class="i0">Benoit soit le ventre et le corps<br/></span>
    <span class="i0">Se dient tous en leurs recors<br/></span>
    <span class="i0">Ou la deité s'aumbra<br/></span>
    <span class="i0">O ave gracia plena<br/></span>
    <span class="i0">Royne de beatitude<br/></span>
    <span class="i0">Fort refroit ton beatitude<br/></span>
    <br/>
  </div>

  <div class="stanza">
    <span class="i0">Il n'est ciel ne terre ne mer<br/></span>
    <span class="i0">Ne clercs tant lectrez en estudes<br/></span>
    <span class="i0">Quilz sceussent demy comparer<br/></span>
    <span class="i0">Ne qui souffisent pour nombrer<br/></span>
    <span class="i0">Le moins de ses beatitudes<br/></span>
    <span class="i0">Car elles sont en multitudes<br/></span>
    <span class="i0">Obscures a humanité<br/></span>
    <span class="i0">Comme chose de deité<br/></span>
    <br/>
  </div>

  <div class="stanza">
    <span class="i0">Lesquelles te sont invisibles<br/></span>
    <span class="i0">Par la fragilité du corps<br/></span>
    <span class="i0">Il n'est pas histoires ne bibles<br/></span>
    <span class="i0">Qu'elle te soyent compatibles<br/></span>
    <span class="i0">Jusques l'esperit soit dehors<br/></span>
    <span class="i0">Prie dieu qu'a l'eure de lors<br/></span>
    <span class="i0">Il te donne sa gratitude<br/></span>
    <span class="i0">Et de sa gloire plenitude<br/></span>
    <br/>
  </div>

  <div class="stanza">
    <span class="i0">L'eure est briefve de ton trespas<br/></span>
    <span class="i0">Il t'en fault faire ton prouffit<br/></span>
    <span class="i0">Le pecheur qui se voit au bas<br/></span>
    <span class="i0">Comblé de si douloureux las<br/></span>
    <span class="i0">Ouyt ce que l'ange luy dit<br/></span>
    <span class="i0">Ne peut sonner mot tant petit<br/></span>
    <span class="i0">Lors le dyable dit qui est sien<br/></span>
    <span class="i0">L'ange si dit qui n'y a rien<br/></span>
    <br/>
  </div>

  <div class="stanza">
    <span class="i0">O miserable creature<br/></span>
    <span class="i0">Quant vient a ceste extremité<br/></span>
    <span class="i0">Et en ceste amere pointure<br/></span>
    <span class="i0">Ou est la force tant soit dure<br/></span>
    <span class="i0">Ne sens qui ne soit oublié<br/></span>
    <span class="i0">Nostre oeil devroit estre moillé<br/></span>
    <span class="i0">Et devrions trambler de frisons<br/></span>
    <span class="i0">Touteffois que nous y pensons<br/></span>
    <br/>
  </div>

  <div class="stanza">
    <span class="i0">A grand paine se sauvera<br/></span>
    <span class="i0">Le plus juste qui soit parfait<br/></span>
    <span class="i0">Dont le pecheur et que fera<br/></span>
    <span class="i0">Las quant ce trouble jour viendra<br/></span>
    <span class="i0">Qu'on jugera tout au parfait<br/></span>
    <span class="i0">Mieulx luy vaulsist non estre fait<br/></span>
    <span class="i0">Qu'estre en telle dampnacion<br/></span>
    <span class="i0">Ou est justice sans pardon<br/></span>
    <br/>
  </div>

  <div class="stanza">
    <span class="i0">A toy dont creature humaine<br/></span>
    <span class="i0">A toy est l'eure de trembler<br/></span>
    <span class="i0">A toy qui quiers joye mondaine<br/></span>
    <span class="i0">A toy qui le lairas en paine<br/></span>
    <span class="i0">A toy qui ne fais que passer<br/></span>
    <span class="i0">A toy qui en dois souspirer<br/></span>
    <span class="i0">A toy je dis que tu n'es riens<br/></span>
    <span class="i0">Toy et ta vie fors que fiens<br/></span>
    <br/>
  </div>

  <div class="stanza">
    <span class="i0">Bien sera ta chancon muee<br/></span>
    <span class="i0">Bien tost ton corps deviendra cendre<br/></span>
    <span class="i0">Bien toust sera ta vie passee<br/></span>
    <span class="i0">Bien tost ton ame separee<br/></span>
    <span class="i0">Bien tost te fauldra compte randre<br/></span>
    <span class="i0">Bien tost mourras comme le moindre<br/></span>
    <span class="i0">Bien tost seras en pourriture<br/></span>
    <span class="i0">Bien tost t'abandonra nature<br/></span>
    <br/>
  </div>

  <div class="stanza">
    <span class="i0">Combien que tu soies gentil<br/></span>
    <span class="i0">Combien que tu soyes humain<br/></span>
    <span class="i0">Combien que tu ne crains peril<br/></span>
    <span class="i0">Combien que tu ne doutes exil<br/></span>
    <span class="i0">Combien que tu soyes mondain<br/></span>
    <span class="i0">Combien qu'on ne crainde ta main<br/></span>
    <span class="i0">Combien d'onneur que l'en te face<br/></span>
    <span class="i0">Comment le vent tantost se passe<br/></span>
    <br/>
  </div>

  <div class="stanza">
    <span class="i0">Doubte et cremeur tu dois avoir<br/></span>
    <span class="i0">Doubte de jhesus courroucier<br/></span>
    <span class="i0">Doubte de tant de bien vouloir<br/></span>
    <span class="i0">Dont tu ne puisses decepvoir<br/></span>
    <span class="i0">Doubte qu'i te fault trespasser<br/></span>
    <span class="i0">Doubte qu'i te fault tout laisser<br/></span>
    <span class="i0">Doubte le jour du jugement<br/></span>
    <span class="i0">Doubte que tu ne sces comment<br/></span>
    <br/>
  </div>

  <div class="stanza">
    <span class="i0">En dieu soit ta ferme esperance<br/></span>
    <span class="i0">En ce faulx monde pou d'arrest<br/></span>
    <span class="i0">En vanité et en bobance<br/></span>
    <span class="i0">En pompe ne oultrecuidance<br/></span>
    <span class="i0">En orgueil qui a dieu desplait<br/></span>
    <span class="i0">En luxure qui tout deffait<br/></span>
    <span class="i0">En envie paresse et yre<br/></span>
    <span class="i0">En avarice n'en glotonnie<br/></span>
    <br/>
  </div>

  <div class="stanza">
    <span class="i0">Fors seulle sactifacion<br/></span>
    <span class="i0">Force d'obeyr en constance<br/></span>
    <span class="i0">Force contre temptacion<br/></span>
    <span class="i0">Force de requerre pardon<br/></span>
    <span class="i0">Force et vertueuse actrempance<br/></span>
    <span class="i0">Force contre son ygnorance<br/></span>
    <span class="i0">Force quant on se trouve bas<br/></span>
    <span class="i0">Force de congnoistre son cas<br/></span>
    <br/>
  </div>

  <div class="stanza">
    <span class="i0">Grande pitié t'en adviendra<br/></span>
    <span class="i0">Grand paine pourra mieulx souffrir<br/></span>
    <span class="i0">Grand pouvreté congnoistra<br/></span>
    <span class="i0">Grande soufferte portera<br/></span>
    <span class="i0">Grande douleur jusques au mourir<br/></span>
    <span class="i0">Grande pacience et desir<br/></span>
    <span class="i0">Grande crainte et cremeur de dieu<br/></span>
    <span class="i0">Grand doubte ou sera son lieu<br/></span>
    <br/>
  </div>

  <div class="stanza">
    <span class="i0">Vivons en dieu et en biens faitz<br/></span>
    <span class="i0">Vivons errans le droit chemin<br/></span>
    <span class="i0">Vivons en doubtans nostre fais<br/></span>
    <span class="i0">Vivons pour regner a jamais<br/></span>
    <span class="i0">Vivons ainsy que un pellerin<br/></span>
    <span class="i0">Vivons pour partir au matin<br/></span>
    <span class="i0">Vivons pour tantoust deslogier<br/></span>
    <span class="i0">Vivons ou nous devons logier<br/></span>
    <br/>
  </div>

  <div class="stanza">
    <span class="i0">Mirons nous au grand jugement<br/></span>
    <span class="i0">Mirons nous en la passion<br/></span>
    <span class="i0">Mirons enfer en dampnement<br/></span>
    <span class="i0">Mirons la mort et son tourment<br/></span>
    <span class="i0">Mirons nostre inclinacion<br/></span>
    <span class="i0">Mirons le monde et sa façon<br/></span>
    <span class="i0">Mirons nostre fragilité<br/></span>
    <span class="i0">Mirons nous pour estre saulvés<br/></span>
    <br/>
  </div>

  <div class="stanza">
    <span class="i0">Prions dieu qu'i nous pardonne<br/></span>
    <span class="i0">Prions qu'i nous donne sa grace<br/></span>
    <span class="i0">Prions qu'i ne nous habandonne<br/></span>
    <span class="i0">Prions que sa gloire nous donne<br/></span>
    <span class="i0">Prions que nous voyons sa face<br/></span>
    <span class="i0">Prions que noz pechés efface<br/></span>
    <span class="i0">Prions qu'i nous vueille garder<br/></span>
    <span class="i0">Et noz deffaultes pardonner<br/></span>
    <br/>
  </div>
</div>

<p>Amen</p>

<div class="poem">
  <div class="stanza">
    <span class="i0">Cy finist le mirouer de mort<br/></span>
    <span class="i0">A glace obscure &amp; tenebreuse<br/></span>
    <span class="i0">La ou on voit chose doubteuse<br/></span>
    <span class="i0">Et matiere de desconfort<br/></span>
    <br/>
  </div>
</div>

<div class="trnote">
<h2>Note sur la transcription</h2>

<p>La transcription reproduit l'ouvrage coté Res-Ye-171 à la Bibliothèque
nationale de France, présumé imprimé à Lyon par Martin Husz, 1481-1482.
L'orthographe est conforme à l'original. On a néanmoins, selon l'usage,
résolu les signes d'abréviation conventionnels (de type cõme &gt; comme),
distingué i/j et u/v, et introduit accents, apostrophes et cédilles.</p>

<p>On a restitué l'ordre des strophes, en déplaçant deux passages présents
dans le désordre dans l'original (indépendamment des sauts de page du
texte imprimé, ce qui ne peut résulter d'une erreur lors de la reliure
ou la numérisation, et laisse supposer une interversion de feuillets de
la copie ayant servi à la composition):</p>

<ul>
<li>les quatre strophes allant de "Laquelle tu as desservie" à
"Et te baille sa saulve garde" étaient situées entre les vers
"Se tu luy daigne demander" et "Son povoir est incomparable";</li>
<li>les huit strophes allant de "Il te donra son paradis" à
"Touteffois que nous y pensons" étaient situées entre les vers
"Et luy font chose deshonneste" et "O croix engin de grand torment".</li>
</ul>
<p>On a également effectué les corrections suivantes:</p>

<ul>
<li>Hambal &gt; Hanibal (Hanibal le duc de cartaige)</li>
<li>supplie &gt; supplice (En supplice eternellement)</li>
<li>ce sust &gt; sceust (Qui y sceust mectre empeschement)</li>
<li>torp &gt; trop (Il t'est par trop mesadvenu)</li>
</ul>
</div>

</body>
</html>
